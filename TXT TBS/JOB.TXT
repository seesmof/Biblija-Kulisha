###JOB
###!! Книга Йова
###! Йова
##1
#1 Був (давно) чоловік у землї Уз, на імя Йов. Був се чоловік щирий, справедливий й богобоязливий, що цуравсь усього лихого.
#2 І родилось йому семеро синів й три дочки,
#3 А статку було в його сїм тисяч овець, три тисячі верблюдів, пятьсот ярем волів, пятьсот ослиць і багацько челяди, так що переважував сей чоловік усїх осадників на востоцї.
#4 Сини ж його звикли були сходитись і в дому кожного по черзї гоститись. Кликали вони й трьох сестер своїх, їсти й пити з ними.
#5 Як же сї гостини обходили свій круг, наказував їм Йов очищуватись; і вставав на другий день рано вранцї й приносив про кожного з них всепаленнє. Бо думав Йов так: Може, дїти мої согрішили та позневажили Бога в серцї свойму. Так чинив, Йов щораз в такі днї.
#6 Сталося ж одного дня, що сини Божі прийшли стати перед Господом. Прийшов і Сатана між ними.
#7 І поспитав Господь Сатану: Звідкіля прийшов єси? Відказав Господеві Сатана й промовив: Я ходив по землї й обійшов її навкруги.
#8 І сказав Господь Сатанї: А звернув ти ввагу на слугу мого Йова? бо нема такого на землї, такого щирого, справедливого, богобоязливого та щоб цурався так усього лихого.
#9 І відказав Сатана Господеві та й промовив: Чи то ж Йов дармо такий богобоязливий? Чи не ти ж сам обгородив навкруги його й дом його й усе майно його?
#10 Працю рук його благословив єси, й стада його ширяться все більш по країнї;
#11 Простягни тільки руку твою й торкнись до всього, що він має, — чи буде він благословити Тебе?
#12 І сказав Господь Сатанї: Ну, так нехай все, що його, буде в руцї твоїй, тільки на його самого не простягай руки твоєї. І пійшов Сатана з перед лиця Господнього.
#13 Одного ж дня, як сини й дочки Йовові саме їли й пили вино в дому старшого брата свого,
#14 Прийшов посел до Йова та й сповістив: Воли були в плузї, а ослицї паслись поблизу,
#15 Аж се — набігли Савеї та й позаймали їх; кметї ж повитинали мечем; один я втїк сповістити тебе.
#16 Ще він говорив, аж приходить другий й говорить: Огонь Божий упав з неба й пройшов, палаючи, проміж вівцями й кметями та й пожер їх; один я втїк сповістити тебе.
#17 Ще сей говорив, аж ійде другий й говорить: Халдеї зложили три ватаги, напали на верблюди та й позаймали їх; кметї ж повистинали мечем; один я втїк, сповістити тебе.
#18 Ще говорив сей, аж приходить инший й говорить: Сини твої й дочки трапезували й пили вино в дому старшого брата свого,
#19 Аж несподївано схопилась буря від пустинї, наперла на всї чотири угли в будинку, і дім завалився на дїти та й вони погинули; один я втїк сповістити тебе.
#20 І встав Йов, роздер одежу на собі та й обстриг волоссє на голові, припав до землї й поклонився,
#21 І промовив: Нагим вийшов я з матерньої утроби, нагим і вернусь. Господь дав, Господь і взяв; як до вподоби було Господеві, так і сталося; нехай буде імя Господнє благословенне!
#22 У всьому тому не провинив Йов, і не виповів нїчого безумного проти Бога.
##2
#1 Сталося ж одного дня, що сини Божі прийшли стати перед Господом; та прийшов і Сатана між ними стати перед Господом.
#2 І спитав Господь Сатану: Звідкіля прийшов єси? Відказав Сатана Господеві й говорить: Я ходив по землї й обійшов її навкруги.
#3 І рече Господь Сатанї: А звернув ти ввагу на раба мого Йова? Другого бо такого нема на землї, такого щирого, справедливого, богобоязливого та щоб так цурався лихого.
#4 І відказав Сатана й промовив: Шкуру за шкуру, а за свою душу оддасть чоловік усе, що має.
#5 Просьтягни тільки руку твою й торкнись костей його й тїла його, — чи благословити ме він тебе?
#6 І рече Господь Сатанї: Ну, він у руцї твоїй тільки душу (життє) його пощади.
#7 І пійшов Сатана зперед Господа, та вдарив Йова лютою проказою від підошов аж до тїмя.
#8 І взяв він черепок, щоб ним скребтись, та й сїв на попелищі (далеко від господи).
#9 І промовила до його жона його: Чи ти ще держати мешся твердо в твоїй праведностї? Занехай Бога й умри.
#10 Він же промовив до неї: Ти плещеш таке, як яка безумна. Приймали ми добре од Господа, а лихого б то й не приймати? У всьому тому не провинив Йов устами своїми.
#11 Перечувши три приятелї Йовові про все те нещастє, яке на його впало, пійшли, кожен із свого місця: Елифаз Теманський, Билдад Савхеаський й Зофар Наамський, й зійшлись, щоб пійти разом посумувати з ним і розважити його.
#12 Споглянувши на його віддалеки, не познали його та й заплакали в голос; і роздер кожен одежу на собі, та й почали кидати порох проти неба понад головами своїми.
#13 І седїли вони такенькі біля його на землї сїм день і сїм ночей, й нї один не говорив до його й слова, бачили бо, що біль його був надто великий.
##3
#1 Аж ось отворив Йов уста свої й проклинав день уродин своїх.
#2 І почав Йов говорити:
#3 Нехай би (був) щез день, коли я на сьвіт родився, й ніч, коли проречено: Зачався чоловік!
#4 Нехай би той день був темрявою; і нехай би Бог на висотї не згадав (був) про його, й нехай би ясність не засияла (була) над ним!
#5 Нехай би затьмила (була) його темрява й густа тїнь смертна; нехай би обняла його густа мрака, нехай би (були) лякались його, неначе палючого жару!
#6 А ніч тая — нехай би (була) в мороцї потонула, нехай би не лїчилась між днями в року, й не входила в рахубу в місяцях!
#7 О, ніч тая — нехай би була вона безлюдна, й не озивались в нїй веселощі!
#8 Нехай би її (були) прокляли ті, що проклинають день[У давнину наймано женщин і мужчин, що оплакували при похоронах помершого, й проклинали той день, коли той зійшов із сьвіта.], та готові й дракона розбудити!
#9 Нехай би (були) зорі її розсьвіту померкли; нехай би ждала (була) сьвітла, а воно не приходило й щоб не побачила (була) поранньої зарі,
#10 За те, що не зачинила дверей матерньої утроби, й не закрила горя перед очима моїми!
#11 Чом я не вмер, виходячи з утроби, і не сконав, як вийшов із живота?
#12 Про що мене взято на колїна? про що було менї ссати груди?
#13 Тепер би лежав я й спочивав; спав би й був би спокоєн
#14 З царями та з владиками земними, що забудовували собі пустинї,
#15 Або з князями, що золотом блищали, сріблом свої палати збогачали;
#16 Або як збігленя невидиме, як дїти, що не побачили сьвіта.
#17 Там проступники перестають наводити страх, там спочивають ті, що вичерпали сили.
#18 Там вязнї, сковані до купи, відпочивають, і не чують крику наставника.
#19 Малий і великий там собі рівні, а невольник вільний від пана свого.
#20 Про що дане нуждареві сьвітло, про що життє тим, що їм на душі гірко,
#21 Що ждуть смертї, а її нема, що копали б за нею раднїйше, нїж за скарбом;
#22 Вони зрадїли б без міри, одушевились би, коли б знайшли свою там домовину.
#23 На що тому на сьвітї жити, кого Господь обняв ночною тьмою й загородив дорогу?
#24 Зітхання мої випереджують їжу мою, а стогнання мої ллються, як вода;
#25 Бо страшне, чого я боявся, те й постигло мене, й перед чим тремтїв я, те склалось надо мною.
#26 Нема менї миру, нема спокою, нема відради: прийшло на мене саме нещастє!
##4
#1 І відказав Елифаз із Теману й промовив:
#2 Як ми стребуємо заговорити до тебе, — чи не буде се тобі прикро? Да хто слово може зупинити?
#3 Отсе ти не одного навчав, і знемагаючі руки піддержував;
#4 Хто спотикавсь, того підкріпляли слова твої, і хистким колїнам ти додавав сили.
#5 Тепер же дійшло до тебе, а ти знемочнїв; дотикнуло тебе, та вже й упав духом.
#6 Чи ж богобоязність твоя не повинна бути твоєю надїєю, а невинність доріг твоїх — упованнєм твоїм?
#7 Згадай же сам, хто погибав безвинний, і праведних коли викоренювано?
#8 Я сам бачив, що хто в безбожностї орав і сїяв лихо, той сам його й пожинав.
#9 Такі від подуву Божого погибають, а від духа гнїву його зникають.
#10 Рев лева й голос рикаючого вмовкає, і зуби в левчуків кришаться;
#11 Могутний лев гине без добичі, й щенята левицї розбігаються.
#12 І надійшло до мене зтиха слово (Боже), й я почув його ледь-неледь ухом.
#13 Серед розгадування над ночними привидами, коли сон на людей находить,
#14 Я задрожав і затремтїв у страсї, і всї кістки в мене затрусились;
#15 І перейшов дух понад мене, й волоссє стало в мене диба.
#16 І став хтось — не бачив я лиця його, — тільки тїнь перед очима в мене; тихий повів — і я чую голос:
#17 Чи ж чоловік праведнїйший від Бога? й людина чистійша за Творця свого?
#18 Та ж ось він і слугам своїм не йме віри, і в ангелів своїх знаходить хиби;
#19 А скільки ж більш у тих, що живуть у глиняних хатинах, що основи їх у поросї, й вони борше, як міль, зникають.
#20 Між ранком і вечером вони розпадаються, й не доглянеш, як без слїду зникнуть.
#21 А чи ж із ними, не пропадають і почестї їх? Вони вмерають, не дійшовши до мудростї.
##5
#1 Клич же, коли є хто, щоб на твій клик озвався. Та й до кого ти з між сьвятих обернешся?
#2 О, так, безумного завзяттє вбиває, а нерозважливого погубляє досада.
#3 Я бачив, як дурний закоренявся, та й зараз віщував проклін домівцї його:
#4 Дїти його далекі від щастя, бити муть їх у воротях (на судї), і не буде їм оборонника.
#5 Збори жнив його неситі поїдять, ба й зміж терня заберуть їх, а зажерливцї поглотять майно його.
#6 Так, біда не зпід землї береться, й не на ниві родиться недоля.
#7 Нї, людина родиться на муку, як іскорки, щоб їм летїти вгору.
#8 Я б обернувсь до Бога, передав би справу мою Богові,
#9 Що творить дїла великі й недослїдимі, чудні й без лїку,
#10 Дає дощі землї й води на поля;
#11 Принижених у гору підіймає, а засмученим дає дознати щастя.
#12 Він розбиває задуми підступних, і руки їх не доводять до кінця те, що почали.
#13 Премудрих ловить він їх лукавством, і рада хитрих не вдається:
#14 У день вони мов в темряві блукають, а в полуднї полапки, мов ніччю, шукають.
#15 Він рятує бідного од меча уст їх і від руки потужного;
#16 І так є нещасливому надїя, а неправда затулює уста свої.
#17 Блаженний той, кого Господь карає, тим не цурайсь Господнього навчання!
#18 Поранить він, та сам перевяже рану; ударить він, та його ж руки й гоять.
#19 В шестьох бідах тебе він порятує, та й в сьомій не доторкнесь тебе лихо.
#20 У голодї спасе тебе од смертї, а на війнї — од мечового вдару.
#21 Сховаєшся від бича (лихого) язика, й не злякаєшся спустошення, коли воно прийде.
#22 Із спустошення й голоду будеш сьміятись, і зьвірів земних не будеш лякатись.
#23 Бо в змові з каміннєм у полі будеш, і з польовим зьвіррєм (наче) в договорі.
#24 І взнаєш, що намет твій безпечен, а оглядаючи домівку твою, ти не согрішиш[Хоч би ти й пишався достатком і ладом у нїй.].
#25 І побачиш, що потомство твоє многолїчне, й пагонцїв твоїх, як трави на землї.
#26 Увійдеш у гріб, достиглий (віком), як укладаються снопи пшеничні у свій час.
#27 От чого ми дознались; та й так воно й є; вислухай се й затямуй собі!
##6
#1 І відказав Йов і промовив:
#2 О, коли б то зважено по правдї нарікання мої, а разом із ними положено на вагу терпіння мої!
#3 Вони певно переважили б пісок у морях! Тим то й слова мої такі гіркі.
#4 Бо стріли вседержителеві (встромлені) в менї; їх отруту ссе дух мій; страхи Господнї встали на мене.
#5 Чи ж реве дикий осел у траві? чи ж риче віл при повних яслах?
#6 Чи ж їдять несмачне без соли, й чи є смак у яйчній білковинї?
#7 (тим часом) До чого не хотїла й доторкнутись душа моя, те становить гидку їжу мою.
#8 О, коби то сталось, чого я бажаю, та сповнив Бог те, чого дожидаю!
#9 О, коли б то Бог ізволив стерти мене, простерти руку свою і вбити мене!
#10 Се (одно) ще було б відрадою менї, і я кріпився б у безпощадній муцї моїй, що не противився словові Сьвятого.
#11 Що ж за сила в мене, щоб надїятись ще менї? і який конець, щоб протягати менї життє моє?
#12 Чи ж моя сила тверда, як твердий камінь? чи може мідь тїло моє?
#13 Чи ж із себе добуду я поміч собі, або чи маю звідкись піддержку?
#14 До страдаючого повинен би мати спожалїннє друг його, наколи він не стратив страху перед Всевишним.
#15 Та брати мої перемінні, мов поток, мов ручаї бистротекучі,
#16 Що каламутні від леду, й повно в них снїгу.
#17 Як же настане тепло, вони малїють, а під жару вони зникають із русел своїх.
#18 Вони змінюють напрям доріг своїх, заходять у пустиню й щезають;
#19 Дивляться, де вони, дороги Темайські; надїються на них дороги Савейські,
#20 Та стають заведені в надїї своїй: приходять туди, та румянїють від стиду.
#21 Так і ви тепер — нїчо: побачили страшне та й полякались.
#22 Чи я казав вам коли: дайте менї, або заплатїть за мене з достатку вашого;
#23 І вирятуйте мене з руки ворожої, і з рук мучителїв викупіть мене?
#24 Навчіте мене, а я замовкну, укажіть, у чому я провинен.
#25 Яка то сила в словах правди! Але що ж доказують докори ваші?
#26 Ви видумуєте речи, щоб докоряти? На вітер пускаєте ви слова ваші!
#27 Ви корите сироту, й копаєте яму другові вашому!
#28 Але я прошу вас: спогляньте на мене; чи буду я говорити неправду перед лицем вашим?
#29 Розберіть, чи є тут неправда? пошукайте, — правда у мене!
#30 Чи є на язицї в мене неправда? Чи вже ж піднебіннє моє не може досмакуватись гіркого?
##7
#1 Чи ж не обмежений час чоловікові на землї, а днї (життя) його чи ж не те саме, що днї поденного наймита?
#2 Так, як той раб холодку, а поденьщик жде кінця роботи,
#3 Так і менї допались місяцї без відпочивку, а ночі горя видїлені менї.
#4 Коли лягаю, питаюсь: коли ж то я встану? а вечір тягнеся поволи, й я обертаюсь без кінця, аж засвитає.
#5 Тїло обвили червяки та струпи, мов кора земляна; шкіра на менї ріпава, та й береться все гноєм.
#6 Днї мої летять швидше судна, а конець їх безнадїйний.
#7 Згадай (Боже), що життє моє — подув (вітру), а око моє не вернесь, побачити добро.
#8 Не побачить мене око того, що видїв мене; та й твої очі (звернуться) на мене, — а мене нема.
#9 Рідшає хмара й зникає; так і той, що зступив у глибоку яму, вже не вийде,
#10 Не вернеться вже в домівку свою, і місце його не знати ме вже його.
#11 Тим же то я не стану здержувати уст моїх; говорити му в тїснотї духа мого; буду жалуватись у горю душі моєї.
#12 Чи то ж я море або потвора морська, що ти проти мене сторожу (запору) поставив?
#13 Думаю часом таке: втїшить мене постеля моя, ложе моє поможе менї, горе моє перетерпіти;
#14 Та бо ти жахаєш мене снами, й видивами лякаєш мене,
#15 Так, що душа моя бажає лїпше перериву дихання, лїпше смертї, нїж удержання костей моїх.
#16 Омерзїло менї життє. Чи ж вічно жити менї? Відступи від мене, — та ж днї мої, се марнота!
#17 Що ж бо таке чоловік, що його так цїнуєш, та звертаєш на його ввагу твою,
#18 Та що-ранку звідуєшся до його, й що хвилинки вивідуєш його?
#19 Докіль же не полишиш, докіль не відойдеш від мене, докіль і слини менї не даси проковтнути (спокійно)?
#20 А коли я провинив, то що вчиню тобі, ти наглядниче людей! Чому вчинив єси мене таким мерзенним собі, так що й я самий став тягарем собі?
#21 Та й чому ж би не простити гріха менї й не зняти з мене проступку мого? та ж от, я ляжу в землю, а завтра, хоч би ти й шукав мене, мене вже не буде.
##8
#1 І відповів Билдад Савхеаський та й сказав:
#2 Довго ще ти будеш говорити таке? — слова уст твоїх, мов розбурханий вітер!
#3 Чи то ж Бог вивертає суд; і Вседержитель перевертає правду?
#4 Коли дїти твої перед ним согрішили, то він і подав їх у руки проступків їх.
#5 Скоро же ти шукати станеш Бога та помолишся до Вседержителя,
#6 І наколи чист єси й прав, то він зараз стане над тобою й втихомирить оселю правди твоєї.
#7 І хоч би зпершу було в тебе мало, то опісля буде дуже багато.
#8 Бо спитай тільки у давнїх родів і збагни постерігання батьків їх, —
#9 Бо ми вчорашні собі й нїчого не знаєм, тим що наші днї тїнь на землї, —
#10 А вони скажуть тобі й з серця свого випустять слова:
#11 Чи піднімаєсь в гору сїтник без мочарі? чи росте рогозина на безводдї?
#12 Вона молоденька й не підтята, а всихає борше, як инша трава.
#13 Така сама доля всїх тих, що забувають Бога, й надїя лицемірнього погибне;
#14 Впованнє його підрізане, а певність його — сїть павукова.
#15 Він обіпреться на дім свій, та не устоїть; вхопиться його, й не вдержиться.
#16 Він зеленїє на сонцї, аж поза сад сягає галуззє його;
#17 В каміннє вплїтаєсь коріннє його, між каміннє врізуєсь воно;
#18 Та коли вирвуть його з місця його, то місце одцураєсь його, (скаже): не знаю тебе!
#19 От яка втїха на дорозї його! а з землї инші виростають.
#20 Бачиш: Бог не одпихає безвинного, але й не піддержує руки лиходїїв.
#21 Він сповнить ще сьміхом і твої уста й губи твої — радїсним викликом.
#22 Ненавидники твої вкриються соромом, і намет безбожників зникне.
##9
#1 І відповів Йов і сказав:
#2 Правда! я знаю, що так; але як оправдаєсь чоловік перед Богом?
#3 А хоч би схотїв стати з ним на прю, то з тисячі й на одно не зʼумів би одказати.
#4 Він серцем премудрий і великий силою; хто проти його вставав та й бував зʼупокоєн?
#5 Він переносить гори й не пізнають їх; він перевертає їх в гнїву свойму;
#6 Він рушає землю з її місця, і стовпи її колихаються;
#7 Скаже сонцеві, — і не зійде, й на звізди печать покладає.
#8 Він самий напинає небеса й ходить по валах морських.
#9 Він і Ведмедя саздав, Орийон і Плеяди, й зорі скриті на полуднї;
#10 Творить великі дива, недовідні, безлїчні.
#11 Ось, він перейде попри мене, й не побачу його; промайне, й не замічу його.
#12 Візьме, та хто заборонить йому? Хто скаже йому: що се ти робиш?
#13 Коли Бог не одверне гнїву свого, впадуть перед ним володарі горді;
#14 Як же менї відказувати йому та прибірати слова проти його?
#15 Хоч би я й прав був, озиватись не буду, а вмоляти му суддю мого.
#16 Як би я покликнув, а він відповів менї, то я не поняв би віри, що мій голос вислухав той,
#17 Що в хуртовинї мене поражає, й без вини мої рани намножує,
#18 Та не дає менї спокійно й відотхнути, а без міри годує мене горем.
#19 Коли питати про силу, то він один могучий; коли же про суд, та хто зведе мене з ним?
#20 Буду я оправдуватись, то самі мої уста обвинуватять мене; як я безвинний, то він вину в менї знайде.
#21 Так! я не винен; байдуже менї жити; нїзащо менї життє.
#22 Все одно; тим то й сказав я, що він (як схоче) губить безвинного й беззаконного.
#23 Як того вбиває одразу бичем, то з муки невинних сміється.
#24 Земля оддана в руки безбожникам; він слїпить очі суддям її. А коли не він, то хто ж инший?
#25 Днї мої хутші од гонця, — мчаться, не бачивши долї;
#26 Мчаться, мов човни легкі, мов орел, що кидаєсь на здобич.
#27 Як я скажу собі: забуду жалощі мої, виясню мій хмурий вид, підбодрю моє серце,
#28 То знов муки мої лякають мене, знаю бо, що не признаєш мене безвинним;
#29 А скоро я винуватий, так чого надармо й силкуватись?
#30 Хоч би я й снїгом обмивсь і найчистїйше очистив руки мої,
#31 То й тодї ти трутиш мене в багно, та й одежа моя буде мною гидитись.
#32 Він бо не людина, як я, щоб я міг одповідати йому й йти вкупі з ним на суд!
#33 І проміж нас нїякий посередник не стане, щоб положив руку на нас обох.
#34 Нехай же відверне він від мене бича свого, й страх його нехай не лякає мене, —
#35 А тодї я говорити му й не збоюсь його, бо я сам собою не такий.
##10
#1 Омерзїло душі моїй життє моє; то ж дам я волю смуткові мойму; говорити му в горю душі моєї.
#2 Я скажу Богу: Не обвинувачуй мене, а обяви менї, за що мене так переслїдуєш?
#3 Чи тобі се добрим видиться, що так пригнїтаєш, що байдуже тобі дїло рук твоїх, а на раду безбожників посилаєш сьвітло?
#4 Чи в тебе очі людські, чи по людськи ти бачиш?
#5 Чи в тебе днї, як людські, й роки твої, як у людини,
#6 Що ти аж шукаєш скази в менї й розвідуєшся, чи є гріх у менї,
#7 Хоч знаєш, що я не проступник, та нїкому ратувати мене з руки твоєї?
#8 Руки твої трудились надо мною, й виробили ввесь мій образ навкруги, — й ти губиш мене?
#9 Спогадай, що ти наче глину, обробив мене, а тепер у порох обертаєш мене?
#10 Чи ж не ти вилив мене молоком і згустив мене сиром.
#11 Скірою й тілом зʼодяг мене, а кістьми й жилами скріпив мене,
#12 Життє й милость дарував менї, а опіка твоя хоронила духа мого?
#13 Але й те скривав ти в серцї свойму, — я знаю, що се й було в тебе (на думцї), —
#14 Що, як я провиню, ти взнаєш і не зіставиш гріха мого без кари.
#15 Горе менї, коли я провинив! а хоч я й без гріха, то не зважуся підвести голови моєї. О, я понижений аж надто; то ж зглянься на біду мою;
#16 Вона щораз більша. Ти женеш за мною, мов лев, і знов нападаєш на мене й чудним (силою) показуєш себе в менї.
#17 Виводиш нових твоїх сьвідків проти мене; збільшуєш гнїв твій на мене, і біди, щораз нові, стають боєвою лавою проти мене.
#18 І про що вивів єси мене з утроби? Лучше б я вмер був, як мене ще не бачило нї-чиє око;
#19 Нехай би я, як не бувший на сьвітї, з матірнього живота перенесений був у гріб.
#20 Чи ж не мало вже днїв моїх? Перестань же, відступи від мене, щоб я хоч трохи очуняв,
#21 Покіль пійду — й не вернусь — в країну темряви й тїнї смертньої,
#22 В країну мрака, яким є пітьма тїнї смертньої, де нема порядку, де темрява, як сама чорна пітьма.
##11
#1 І промовив Зофар із Нааму й сказав:
#2 Чи вже ж на безлїч слів не треба давати одвіту? Чи вже ж говорун мусить бути праведний?
#3 Нїби твоє пусте базїканнє заставить людей мовчати, щоб ти на глум підіймав, а не було кому тебе пристидати?
#4 Ти говорив: Я суджу право, й чист я в тебе перед очима.
#5 А коли б так Бог схотїв промовити, й отворив уста свої до тебе,
#6 Та показав тобі тайни премудростї, й що тобі вдвоє більше належало б терпіти! Тим то знай, що Бог дещо з проступків твоїх подав у непамять.
#7 Чи то ж ти зможеш умом ізбагнути Бога? Чи зможеш Вседержителя (путь) до конця прослїдити?
#8 Та ж він висший небес, — що ж ти вдїяти зможеш? глибше він всїх безодень, — що можеш зрозуміти?
#9 Міра його довша нїж земля, ширша над моря.
#10 Вхопить кого й закує в окови та поставить на суд, хто відверне його?
#11 Бо він знає людей лицемірних, і бачить проступок, — та й чи ж не зверне на його уваги?
#12 Та пустоголовий чоловік мудрує, хоч людина родиться так, як осля дике.
#13 Але коли ти очистиш серце твоє й простягнеш ід йому руки твої,
#14 І коли нечисть на руцї в тебе, а ти відкинеш її, й не дозволиш, щоб проступок пробував у шатрі твойму,
#15 Тодї піднімеш (сьміло) незамаргане лице твоє, й стояти меш твердо й не будеш боятись.
#16 І тодї забудеш біду, й хиба, як про воду, що протекла, згадувати меш про неї.
#17 І яснїйше, анїж південь, попливе життє твоє, й прояснїєш, мов ранок.
#18 Певність у тебе тодї із надїєю буде; ти захищен, і можеш безпечно почивати.
#19 Будеш лежати собі, й не буде нїкого, хто б тебе страшив, і многі стануть запобігати (ласки) у тебе.
#20 Очі ж ледачих (від плачу) потемнїють, і охорона їх пропаде, й надїя їх зникне.
##12
#1 І відповів Йов і сказав:
#2 Справдї так! Тілько ви одні люде, і з вами вмре разом і мудрість!
#3 Але ж і в мене є серце, як у вас, не стою я позаду; та й хто ж не знає сього самого?
#4 Посьміхом другові мойму стався я, що до Бога кликав і Бог одвічав менї; посьміхом — чоловік справедливий і невинний!
#5 Оттак, по думцї того, що сидить собі спокійно, нїзащо є лучиво, призначене тим, що їх ноги потикаються.
#6 За те спокійні й безпечні домівки в грабителїв, роздратовуючих Бога, бо вони Бога, неначе в руках своїх носять!
#7 І справдї: спитай у зьвірят, а вони навчать тебе, — в птаства під небом, а воно зʼясує тобі;
#8 Або поговори з землею, а вона повчить тебе, та й риби в морі скажуть тобі:
#9 Хто з усього того не взнає, що рука Господня сотворила се?
#10 В його руцї дух всього живучого й душа кожного людського тїла.
#11 Чи ж не ухо розбірає слова, й чи не язик доходить смаку страви?
#12 Так і в старцїв мудрість, а в довголїтників розум.
#13 У него ж (Бога) премудрість і міць; в його рада й розум.
#14 Що він розорить, того вже нїхто не збудує; кого він зачинить, нїхто йому не відомкне.
#15 Задержить води, — все повисихає, пустить їх, — розбурять землю.
#16 У його сила й премудрість, перед ним той, хто зблудив, і той, хто звів із дороги.
#17 Він приводить порадників до нерозваги, а суддїв до дурноти.
#18 Здіймає пояс із царів, і оперізує верівкою стан їх;
#19 Уймає князям їх почестї, й повалює хоробрих;
#20 Уймає проречистим язик, і в старцїв мутить розум;
#21 Окриває стидом людей значніх, і безсилить потужних;
#22 Виявляє, що глибоко крилось у темряві, й виводить на сьвітло, що в тїнї смертній;
#23 Множить народи й вигублює їх; розсїває народи, й збірає їх докупи.
#24 Віднімає розум у голов народів землї й пускає їх блудом у пустинї, де нема шляху;
#25 Помацьки ходять вони в темряві без сьвітла, й заточуються, неначе пяні.
##13
#1 От же все це вбачало око моє, чуло ухо моє й затямило собі.
#2 Скілько ви знаєте, знаю й я, бо я не пущий за вас.
#3 Та я до Вседержителя рад би говорити, я з Богом бажав би розправляти.
#4 Ви ж тілько льжу куєте; всї ви лїкарі безварті.
#5 О, коли б ви мовчали! се була б ваша мудрість.
#6 Слухайте ж мого осуду, й розважте відповідь із уст моїх:
#7 Чи справдї належало вам задля Бога неправду сплїтати, й задля його льжу говорити?
#8 Чи належало вам притворювятись перед ним і за Бога так змагатись?
#9 А на добре ж воно вийде, коли він схоче вас вивідувати? Чи й його ви так само ошукаєте, як оманють чоловіка?
#10 Грізно скарає він вас, хоч ви потайно й притворюєтесь.
#11 Чи вже ж велич його не страхає вас, і страх перед ним не нападає на вас?
#12 Упомини ваші, як попіль, покрепи ваші — покрепи глиняні.
#13 Замовчіте передо мною, а я буду говорити, хоч би й що менї сталось.
#14 Чого ж би менї торгати тїло моє зубами моїми, й до життя мого простягати руку мою?
#15 Ось, він убиває мене, та я не перестану надїятись; я бажаю лиш оборонити поступки мої перед лицем його.
#16 А се вже буде оправданнєм менї, бо ж підлестник чей же не явиться перед лицем у його!
#17 Вислухайте ж уважно слово моє й ясуваннє моє ушами вашими:
#18 Ось, я завів суд над справою: знаю, що вийду виправданим.
#19 Хто зможе стати проти мене? Бо я борзо вмовкну й віддам дух.
#20 Тілько двох речей не чини (Боже) зо мною, а тодї я не ховати мусь від обличчя у тебе:
#21 Одверни від мене руку твою, й страх перед тобою нехай не потрясає мене.
#22 Тодї зви, а буду відповідати, або я говорити му, а ти відказуй менї.
#23 Скілько ж у мене сказ і гріхів? Покажи менї проступок мій і гріх мій!
#24 За що ти скриваєш лице (ласку) твоє, й за ворога маєш мене собі?
#25 Хочеш хиба стерти зірваний листочок, і за сухою соломинкою гнатись?
#26 Пишеш бо засуд гіркий на мене й дописуєш менї гріхи з молодостї моєї;
#27 Ноги мої в кайдани куєш, і всї стежки мої назираєш, і ходиш слїдом ніг моїх.
#28 Я ж, мов глина, розпадаюсь, як одежа, що її міль переїла.
##14
#1 З жінки родиться чоловік, і короткий вік свій у журбі проводить;
#2 Квіткою він виходить та й поникає; тїнню пробігає й не зупиняєсь.
#3 І на такого ти отвираєш очі твої, і зовеш мене на суд із тобою?
#4 Хто з нечистого може чистим родитись? Анї один.
#5 Коли ж йому днї визначені, й число місяцїв його в тебе, коли ти назначив йому гряницю, що її не переступить,
#6 То відступи від його, так, позирни куди геть, нехай він одпочине, покіль, як той поденщик, не скінчить дня свого.
#7 Дереву є хоч надїя, що воно, й зрубане, знов одродиться, й пагонцї з його одростати не перестануть;
#8 Та хоч його корінь в землї й перетрюхне й пень його завмре в поросї,
#9 Але, як тільки почує воду, воно пустить паростки й поросте галуззєм, наче б новопосаджене; —
#10 А чоловік, як умре, розпадає ся; відойшов, і де він подївся?
#11 Води зникають із озера, й ріка посякає й висихає:
#12 Так і людина ляже й не встане; покіль конець небесам, не пробудиться й не підоймесь із сну свого.
#13 О, коли б ти да сховав мене в преисподнїй і там держав мене, аж покіль гнїв твій перейде, й положив реченець, і спогадав знов про мене!
#14 Засне людина, та чи знов оживе ж коли небудь? Через усї днї визначеного менї часу дожидав би я, покіль прийшла б менї зміна.
#15 Ти кликнув би, а я дав би відповідь тобі, й ти подав би ласку твору рук твоїх;
#16 Бо тодї ти лїчив би кроки мої, та не підстерігав би гріха мого;
#17 Ти б запечатав тодї переступ мій, й провину мою закрив би.
#18 Та як гора, падаючи, розсипається, й скала сходить з місця свого;
#19 Як вода стирає каміннє, а розлив її змиває пил земний, так і надїю людську ти в нїщо обертаєш.
#20 Ти тїсниш його до кінця; змінюєш вид його й відсилаєш.
#21 Честь його дїтям, чи нї, він того не знає, понижені вони — йому те байдуже;
#22 Та (покіль жив,) тїло його на йому болестї чує, а душа його в йому в страданнях сумує.
##15
#1 І відказав Елифаз із Теману й промовив:
#2 Хиба ж стане мудрий відповідати своїм пустим знаннєм і сповняти нутро своє вітром палючим,
#3 Виправдувати себе словами марними й бесїдою, що не має нїякої сили?
#4 Ти ж і ввесь страх відкинув і за малу маєш собі річ, говорити до Бога!
#5 Се ж безбожність твоя настроїла так уста твої й ти вибрав язик лукавих!
#6 Тебе усуджують власні уста твої, а не я, і твій язик говорить проти тебе.
#7 Хиба ти первим родивсь чоловіком і перше, нїж гори, сотворений?
#8 Хиба в Бога ти в радї бував і (його) премудрість собі присвоїв?
#9 Що знаєш ти, чого б і ми не знали? Що розумієш ти, чого б і ми не розуміли?
#10 Е й проміж нами сїдоголові й старцї, що перейшли віком і батька твого.
#11 Хиба ж се мала річ, щоб Бог тебе потїшив? чи й сього ти не знаєш?
#12 Куди пориває тебе серце твоє, й куди так гордо спозираєш?
#13 Чому ти справив проти Бога дух твій і устами твоїми такі слова верзеш?
#14 Що таке чоловік, щоб йому бути чистим, і хиба праведен той, хто вродився від жінки?
#15 Глянь, він і сьвятим своїм не доймає віри, й самі небеса перед ним ще нечисті:
#16 Тимпаче ж нечиста й гидка людина, що, наче воду, пє беззаконність.
#17 Я буду говорити тобі, тільки слухай мене; я роскажу тобі те, що видав,
#18 Що чували мудрі й не затаїли чуваного від батьків своїх;
#19 В їх одних у руках була ще вся земля, і нї один чужинець ще не вештавсь між ними:
#20 Поки ледачий живе, поти він і мучить себе, та й число лїт (його муки) закрите перед гнобительом;
#21 Шум страху в його в ушах, і під час спокою йде на його вбийник.
#22 Не сподївається він із темряви спастися, а всюди меч перед собою бачить.
#23 Блукаєсь усюди за куском хлїба; знає, що вже йому наготовлений, вже й під рукою в його день чорний.
#24 Страшить його нужда, й тїснота подолїває його, наче царя перед боєм, —
#25 За те, що простягав проти Бога він руку, й що вставав навпроти Вседержителя,
#26 Виступав проти його з гордою шиєю, поза грубими щитами своїми;
#27 За те, що вкрив лице собі салом своїм, а боки свої обложив жиром.
#28 І оселиться він у містах розвалених, в господах, де вже нїхто не живе, що призначені на розвалини.
#29 Не забагатїє він, і не вцїлїє майно його, й не розшириться по землї добуток його.
#30 Мороку він не втече; галуззє його полумє спалить, а його самого подихом уст своїх захопить.
#31 Оманений нехай не довіряє марнотї, бо марна буде й заплата йому.
#32 Перед часом прийде конець йому, й віттє його не буде зеленїти.
#33 Мов виноградина та, поскидає він недоспілу ягоду свою, й, як маслина, поронить цьвіт свій.
#34 Оттак опустїє дом безбожника, й огонь пожере шатри підкупства,
#35 (в думцї) Почав він зло, а зродив льжу, та й нутро (серце) його наготовує зраду.
##16
#1 І відповів Йов і сказав:
#2 Чув я доволї такого; гіркі з вас усїх потїшителї!
#3 Чи ти скінчиш вітряну твою мову? і що спонукало тебе таке говорити?
#4 Вмів би й я так, як ви, говорити, як би душа ваша була на місцї душі моєї; й я узброївся б на вас словами й кивав би над вами головою моєю;
#5 Додавав би вам відваги язиком моїм, і рушаннєм губ потїшав би вас.
#6 Та чи я говорю, — не втихає мій смуток; чи перестаю, — він не покидає мене.
#7 Бо він отсе вичерпав мене. Ти (Боже) спустошив всю семю мою.
#8 Ти покрив мене морщинами в сьвідоцтво проти мене; знеможілість моя встає проти мене, винуватить мене прилюдно.
#9 Гнїв його розриває мене й лютує проти мене, скрегоче на мене зубами своїми; ворогом зиркає на мене очима своїми.
#10 Роззявили на мене пащі свої; ругаючись, бють мене по щоках; всї змовились на мене.
#11 Бог віддав мене беззаконникові, й в руки безбожникам кинув мене.
#12 Жив я спокоєн собі, а він потряс мене; взяв мене за шию та побив мене й поставив за цїль собі.
#13 Стріли його оточили кругом мене; він сїче нутро моє без пощади, й пролив на землю жовч мою;
#14 Пробиває в менї пролом за проломом, пре на мене, як велитень-воїн.
#15 Веретище сшив я на тїло моє, й в порох занурив голову мою.
#16 Вид мій почервонїв від плачу, а на віях моїх тїнь смертна, —
#17 Хоч нема кривди на руках моїх, та й молитва моя чиста.
#18 Земле, не закривай крови моєї, й нехай не буде (в тобі) місця жалісному кликові мойму!
#19 Та оце сьвідок мій на небесах, і на висотах заступник мій.
#20 Многомовні други мої! До Бога проливає сльози око моє.
#21 О, коби то міг чоловік правуватись з Богом, як син людський з ближним своїм!
#22 Та вже доходить мій вік до кінця, й я відходжу в дорогу, якою не вертають.
##17
#1 Дух жизняний мій ослаб, днї мої згасають; гріб передо мною.
#2 Та коби вони не кепкували, то й серед їх спорів було б око моє спокійне.
#3 О, поручись, заступись за мене сам (Господи) перед собою! бо хто ж би инший ручавсь за мене?
#4 Їх бо ти серце закрив, розуміти не зможуть; тим і не дозволиш їм гору взяти.
#5 Хто призначує другів своїх у добичу собі, у того дїтей очі замеркнуть.
#6 Він учинив мене приповідкою між людьми й сьміховищем у їх.
#7 Темно від горя в очах моїх, і всї члени мої стали, мов тїнь.
#8 Здивуються над сим праведні, а невинним стане досадно на лицеміра.
#9 І буде праведник кріпко держатись путя свого, а чистий руками ще більше набірати ме духу.
#10 Виступайте ж, усї, приступіть! я не найду мудрого між вами.
#11 Днї мої вже уплили, думи мої — думи дорогі серцю — вони розбиті.
#12 Вони ж (муки мої) роблять із ночі день, а з сьвітла темноту.
#13 Та хоч би я й дожидав в надїї, то все ж таки глибокий гріб — домівка моя; в темряві постелю я постїль собі;
#14 Гроб своїм батьком назву, а червам скажу: ви мати моя й сестра моя.
#15 Де ж тут надїя моя? а чого я дожидаю, хто се побачить?
#16 У глибінь земну зійде вона, ляже спокійно зо мною в порох.
##18
#1 Відказав Билдад Савхеаський й промовив:
#2 Докіль словами ще вам перекидатися марно? Нумо лиш, братись за ум, і тодї поговоримо.
#3 Чому вважатись нам за скот і бути пониженими в власних очах наших?
#4 О, ти, що в досадї своїй душу свою роздираєш! Чи то ж задля тебе опустїє земля та пересунуться скелї з місць своїх?
#5 Та ж у безбожного мусить потахнути сьвітло, а з огня його не остане й искри.
#6 Стемнїє сьвітло в домівцї його, й сьвічка його загасне над ним.
#7 Змалїють кроки могучостї його, й повалить його власний намір його;
#8 Бо він попаде в сїть ногами своїми й в плетїнках буде плутатись.
#9 Спіймають пута ноги його, й грабіжник уловить його.
#10 Невидимо розложені по землї силця на його, й западнї по дорозї.
#11 Кругом страхи лякати муть його, й зневолять його кидатись то сюди то туди.
#12 Вичерпаєсь із голоду сила в йому, й погибель готова під боком його.
#13 Зʼїсть тїло його, зʼїсть всї члени його перворідна (небувала) недуга смертї.
#14 Прогнана буде з домівки в його надїя його, а се доведе його до царя страхів[До найбільшого страху.].
#15 Осядуть в наметї його (чужі), бо стане він уже не його; домівку його посиплють сїркою.
#16 Знизу усхне коріннє його, а вгорі зовяне верховіттє його.
#17 Щезне про його память із землї й імени його не згадувати муть на базарі.
#18 Проженуть його з сьвітла в тьму, й зітруть його з кругогляду земного.
#19 Нї сина нї внука не буде в народї його, не зістанеться нїхто в домівцї його.
#20 День (погибелї) його злякає потомків, а сучасників обгорне жахом.
#21 Такі пробутки беззаконного, оттаке місце того, хто не знає Бога!
##19
#1 І відказав Йов і рече:
#2 Докіль мучити мете душу мою й торгати мене словами?
#3 Вже ж ви й так десять раз соромили мене; чи ж вам не стидно, так тїснити мене?
#4 Коли я й справдї провинився, то провина моя на менї зостанесь.
#5 А коли вам так любо, величатись надо мною й докоряти менї осоромленнєм моїм,
#6 То знайте, що се Бог поверг мене ʼд землї й обвів кругом мене сїть свою.
#7 Ось, я кричу: кривда! й нїхто не чує; я голошу, а нема суду (справедливого).
#8 Він перегородив менї путь, і я не маю переходу, й розпростер темноту на стежки мої.
#9 Зволїк із мене славу мою й зняв вінець із голови моєї.
#10 Навкруги опустошив мене, й я відходжу; й, неначе деревину, вирвав надїю мою.
#11 Він запалав проти мене гнївом своїм, і в одно повернув мене з ворогами своїми.
#12 Полки його[Смерть дїтей, хороба, нужда і т. д.] притягли купою й справили дорогу собі на мене, та обсїли кругом намет мій.
#13 Браттє моє оддалив від мене, а знакомі мої цураються мене.
#14 Рід мій покинув мене, й знакомі мої забули про мене.
#15 Домівники мої й служебки мої вважають усї за чужого мене; приходнем став я в очах їх.
#16 Кличу раба мого, — він не озивається; мушу моїми його благати устами.
#17 Жінка гидує диханнєм моїм, і менї треба вмоляти її згадкою на дїти від тїла мого.
#18 Ба й малі дїти мене за покидьку вважають: я підведусь, а вони збиткуються надо мною.
#19 Всї, що до грудї моєї тулились, гордують мною, а ті, кого я любив, проти мене встали.
#20 Поприсихали кістки до кожі й до тїла мого, зосталась тільки кожа около зубів моїх:
#21 О, змилосердьтесь, помилуйте мене хоч ви, мої друзї, бо рука Божа побила мене!
#22 За що й ви ще мене женете, так як Бог, наче б не могли насититись тїлом моїм?
#23 О, коли б то слова мої написано! в книзї коли б можна їх начертати рильцем залїзним на олові, —
#24 Про вічні часи на каменї видовбати!
#25 Я знаю[Осе ті важні слова.] — Відкупитель мій живе, й він у послїдний день підійме з пороху отсю розпадаючуся кожу мою,
#26 І я в тїлї мойму побачу Бога.
#27 Я самий вбачу його; мої очі, не очі когось другого, побачать його. Аж ниє серце в грудї моїй!
#28 Вам про мене сказати б: За що нам гнати його? Як коли б корінь злого знайдено в менї!
#29 О, бійтесь меча (Божого), бо меч той мстить неправду, й знайте, що є суд Божий!
##20
#1 Озвався ж Зофар із Нааму та й каже:
#2 Роздумування мої спонукують мене, відказати, й оце я поспішаю виявити їх:
#3 Докір, осоромляючий мене, я вислухав, та дух розуму мого відповість за мене.
#4 Чи ти не знаєш, що од віків, — з того часу, як постав чоловік на землї, —
#5 Веселощі беззаконних коротко тревають, а радість потайного грішника хвилева?
#6 Хоч би під небо зросла його велич, й голова його аж до хмар сягала, —
#7 То він пропаде, як гній його, на віки; хто його бачив, питати ме: де він?
#8 Зникне він, неначе сон, і не знайдуть його; нїби ночная мара, він щезне.
#9 Око, що вбачало його, не побачить його нїколи, й не взрить його вже більше місце його.
#10 Дїти його будуть у старцїв ласки шукати, й руки його повернуть усе, в кого він що пограбив.
#11 Костї його ляжуть з ним у порох із усїма гріхами молодостї його.
#12 Коли зло солодким буде йому в ротї його, й він держати ме його під язиком своїм,
#13 Берегти ме, й не викине, а хоронити ме його в устах своїх, —
#14 То їжа та в його животї візьметься гадючою жовчю в йому.
#15 Добро, що пожер, мусить він виблювати: Бог вирве все з живота його.
#16 Яд він гадючий всисає, так од гадюки й згине.
#17 Не бачити йому річок, рік текучих молоком та медом!
#18 Верне все трудом набуте, проглинути не зможе; по мірі набутків його буде й заплата його, й він не натїшиться.
#19 Він бо тїснив, одправляв убогих; видирав домівки, що їх не будував;
#20 Не знало наситку черево його, й не щадив він нїчого в захланностї своїй.
#21 Нїчо не спаслося від прожорства його, зате ж і не вдержиться щастє його.
#22 В повнотї достатків буде тїсно йому; всї руки покривдованих піднімуться на його.
#23 Коли буде в його чим наситити живіт свій, пошле Бог жар гнїву свого й спустить дощем болї в тїло його.
#24 Ухилиться він од зброї залїзної, — прошиє його лук мідяний.
#25 Схоче вийняти стрілу, а вона вийде з тїла — вийде, блисне крізь жовч його; страх смертний прийде на його!
#26 Вся темнота скрита в нутрі в його; його пожирати ме огонь, нїким не роздуваний; нещастє постигне й все те, що зістане в наметї його.
#27 Небо відкриє провину його, й земля встане проти його.
#28 Щезне добуток дому його, все розпливеться в день гнїву його (Божого).
#29 Се частка від Бога чоловікові беззаконному, й пай, визначений йому Вседержителем!
##21
#1 І відказав Йов і промовив:
#2 Вислухайте ж уважно й мою річ, а се буде моя потїха від вас.
#3 Потерпіть менї, а я буду говорити; а тодї вже, як виговорюсь, насьмівайтесь.
#4 Чи то ж до чоловіка вимірена бесїда моя? та й як менї не впадати духом?
#5 Гляньте на мене й вжахнїтесь, та затулїть пальцем уста ваші.
#6 Я тілько спогадаю, а вже здрогаюсь, і страх обгортає тїло моє.
#7 Чим воно дїєсь, що ледачі живуть, доживають старостї, та й силами здорові?
#8 Дїти їх вкупі з ними перед лицем їх, та й внуки їх перед очима в їх.
#9 Доми їх безпечні від страху, і нема бича Божого над ними.
#10 Бик їх заплоднює й не знемогає, корова їх починає й не скидає.
#11 Стадом випускають вони малечу свою, й дїти їх скачуть.
#12 Висьпівують під бубон і цитру, та веселяться, граючи в сопілку;
#13 Вони проводять днї свої в щастю, й в хвилцї (без муки) сходять у глибину (земну).
#14 А між тим вони говорять Богу: йди геть від нас, не хочемо знати доріг (законів) твоїх!
#15 Хто такий Вседержитель, щоб нам йому служити? Що з того за користь, до його молитись?
#16 Бачиш, щастє їх не з їх рук. — Та рада безбожних нехай буде далека від мене!
#17 Або може часто гасне у беззаконних сьвітич, і находить на них біда; чи часто дає він (Бог) на їх пай муки в гнїву свойму?
#18 Вони ж повинні б бути, наче та солімка перед вітром, наче полова, гонена вихром!
#19 (Скажеш:) Бог держить дїтям його нещастє його. — (Нї,) Нехай він відплатить йому самому, щоб він те знав.
#20 Нехай би його таки очі побачили горе своє, й нехай би він самий пив із гнїву Вседержителя.
#21 Бо й яка ж йому жура про дом свій після нього, як місяцїв його лїк закінчився?
#22 Але чи ж то нам Бога вчити мудростї, коли він судить і тих, що горі (в небі)?
#23 Один умірає в повнотї сил своїх, в повному спокої та мирі;
#24 Нутро його повне товщі, а костї в його, неначе напоєні шпігом.
#25 Другий же вмірає в гіркостї душі, не дознавши добра.
#26 А таки вони вкупі лежати муть в землї, й черви покриють їх.
#27 Знаю я, які в вас думки та хитрощі, що проти мене сплїтаєте.
#28 Ви скажете: Де дом князя, а де шатро, що в йому жили проступники?
#29 Хиба ж ви не питали в тих, що в дорозї бували, та й не знаєте їх постерігань?
#30 Що в день біди лиходїй щаджен буває, а в день гнїву одводиться набік?
#31 Хто ж поставить йому перед очі путь його, й хто відплатить йому за те, що він коїв?
#32 Кладовище для його — глибокі гроби; за ним ійде товпа людей, а тим, що йдуть, провожаючи його, навперід його, нема й лїку.
#33 Як же се хочете ви розважити мене пустим? В вашій розвазї одна тільки лож.
##22
#1 І відказав Елифаз із Теману й промовив:
#2 Чи вже ж може людина доставляти Богу користь? Мудрий самому собі добра запобігає.
#3 Що за користь у тому про Вседержителя, як ти живеш без гріха? І буде ж він мати хосен із того, що ти держишся доріг невинностї?
#4 Чи може він, боячись тебе, стане з тобою до розправи, пійде судитись із тобою?
#5 Мабуть, неправди твої надто великі, й проступкам твоїм нема й кінця.
#6 Видно, ти брав заклади з браття твого за дрібницю й з пів-нагих здирав послїдущу одежу.
#7 Жажденому не давав ти й водицї напитись, а голодущого прогонив без куска хлїба;
#8 Землю давав тілько дужим під оселю, й тільки значний який осїдавсь на нїй.
#9 Вдови одправляв єси з нїчим, а сироти полишав із порожними руками.
#10 За се кругом тебе силки й стревожив тебе ненадїйний страх,
#11 Та темрява, в якій ти нїчого не бачиш, і глибінь вод покрила тебе.
#12 Чи Бог не висше небес? Глянь у гору на зорі, як вони високо!
#13 Ти ж кажеш: Що знає Бог? Як він кріз хмарі розсудить?
#14 Хмарі — завіса його; ходить по небу, не бачить.
#15 Чи ж ти йдеш стежкою давнїх людей, якими ходили люде беззаконні,
#16 Що перед часом погибли, коли вода, розлившись, їх підмила?
#17 Вони говорили до Бога: Оступись од нас! і думали: що вдїє їм Вседержитель?
#18 Бо він сповняв доми їх добром. — Та звичай безбожників нехай буде далеким від мене! —
#19 Бачили се праведні і всьміхались, а невинні сьміялись із них:
#20 Злюки ті — наче б вигублені вже, а нащадки їх — так, як би вже пожер огонь!
#21 Зблизись же до його — мир тобі буде; з того вийде добро тобі.
#22 Прийми з уст його закон, і бери слова його до серця собі.
#23 Як вернешся до Вседержителя твого, — станеш, мов відбудований; віддалиш беззаконність від пробутку твого, —
#24 Будеш за порох мати блистюче срібло, а проміж каміннєм — золото Офирське.
#25 І буде тодї Вседержитель твоїм золотом і блистючим сріблом у тебе;
#26 Бо тодї будеш радуватись Вседержителем твоїм, і піднімеш до Бога лице твоє.
#27 Помолишся до його, а він вислухає тебе, й віддаси подячні обітницї твої.
#28 Що нї задумаєш, воно станеться тобі, а над дорогами твоїми буде сияти сьвітло.
#29 А коли хто й принижений буде, а ти скажеш: піднесись! то Бог спасе похиленого лицем;
#30 Він вибавить і небезвинного, й буде врятований задля чистоти рук твоїх[Що ти їх в молитві за ним піднімав.].
##23
#1 І озвавсь Йов і рече:
#2 Ще й сим разом бесїда моя гірка; бо ж і страдання мої більші, нїж стогнання мої.
#3 О, коли б я знав, де знайти його (Бога), й зміг доступити до престолу його!
#4 Я виясив би перед ним справу мою, й уста мої сповнились би оправдуваннєм;
#5 Я б тодї знав, якими словами він менї відповів би, й зрозумів би, що би він менї сказав.
#6 Та чи ж став би то він у повній своїй силї зо мною спорити? О, нї! нехай би тільки звернув увагу на мене.
#7 Тодї я, як праведник, міг би розправлятись із ним — і я на все одержав б виправданнє від суддї мого.
#8 А то я йду вперед — і нема його, повертаю назад і не зустріну його.
#9 Чи робить він що по лївій сторонї, я не бачу; чи скритий десь по правій, я не догляну.
#10 Він же путь мій знає; нехай же ж випробує мене, — я вийду, як золото, чистий.
#11 Бо моя нога стоїть твердо на стежцї його; путї його я пильнував і не відхилявся.
#12 Од заповідї уст його не відступав я; слова уст його хранив я пильнїйш, як мої постанови.
#13 Та він і непорушний; й хто зміг би відвести його? він чинить, що захоче душа його.
#14 Так, він доведе до кінця, що призначив про мене, а такого в його дуже багато.
#15 Тим то я й дрожу перед ним; думаю — й серце холоне.
#16 Бог зломив мого духа, страхом натхнув Вседержитель.
#17 О, чому ж не затратив він мене, закіль ще ся темрява налягла, й не спрятав морок перед видом моїм!
##24
#1 Чому перед Вседержителем не закриті часи (відплати), а хто шанує його, чом не знає про ті днї його?
#2 Межі пересувають, займають отари та й гонять пасти, мовляв би, свої;
#3 Граблять осла в сиротини, у вдовицї беруть в заклад корову єдину;
#4 Вбогих спихають з путя, пригноблені всї мусять ховатись.
#5 Се, — як осли дикі в степу, виходять вони на свою роботу, вставши рано, на здобуваннє (харчі); степ їх годує й дїтей їх;
#6 Жнуть вони на полі чужому й збирають виноград у придавлених;
#7 Нагі ночують люде, не маючи чим одягтися, нї вкритись на студенї;
#8 Мокнуть на дощах з гори, туляться попід скелями.
#9 Рвуть вони од грудей сироту, вбогих закладами граблять.
#10 Вони змушують їх блукати нагими, без одежі, й голодних — годуватись (збіраним) колоссєм;
#11 Між мурами бють (нещасні) олїй про них, топчуть (грозди) в точилї, та й смагу терплять.
#12 У містї стогнуть люде, душа гублена квилить, а Бог сього не боронить.
#13 Є між ними й вороги сьвітла, що не знають шляхів його, й не ходять стежками його.
#14 Досьвіта встає убийник, вбиває бідного й нужденного, а ніччю стає злодїєм.
#15 Темряви й те око жде, що до перелюбок ласе; говорить: нїхто не побачить мене, — та й вид собі закриває.
#16 В пітьмі підкопуються в доми, що по днинї собі їх запримітили; сьвітла вони не хотять знати.
#17 Бо густа тьма — се їх ранок, із мороком дружні вони, люба їм пітьма да страхи.
#18 Такий є легкий собі — хоч би й поверх води. О, проклята доля його на землї! Нехай і не бачить дороги садів виноградних!
#19 Посуха й спеки пожирають, хоч би й снїжну воду; оттак безодня — грішників.
#20 Нехай відцурається такого матерня рідна утроба; нехай лакомляться на нього черви; нехай загине про його память; мов та деревина, нехай зломиться беззаконник!
#21 Він гнобить бездїтну, що не роджала дитини, й вдовицї не чинить добра.
#22 Він і дужих перемогає силою своєю; він устає, і нїхто не певний життя свого.
#23 А Бог подає йому безпеку, — він же ж на те й вповає — та очі його (Бога) видять таких поступки.
#24 Піднялись вони високо, — та ось і нема їх; падають і вмірають, як кожний на сьвітї, й неначе колоссє, стинаються.
#25 А коли се не так, то хто мою льжу докаже, й в нїщо оберне мову мою?
##25
#1 І відказав Билдад Савхеаський та й промовив:
#2 У його (Бога) й владицтво й снага; він творить мир на висотах своїх.
#3 Хто б його військо злїчив? і над ким він не сияє?
#4 І як же чоловікові бути праведним перед Богом, як може бути чистим, хто від жінки родився?
#5 Ось, навіть місяць, і він не досить ясний, і зорі не чисті перед очима в його!
#6 А тим менше чоловік — черв, і людина, — що як та міль!
##26
#1 І відказав Йов і рече:
#2 Ой, як же ти поміг менї, безсильному, як піддержав руку слабому!
#3 Що ж то за раду подав єси немудрому, й як основно вияснив річ!
#4 Кому говорив ти оті слова, і чий дух промовив із тебе?
#5 Рефаїми[Велетнї морські, кити.] дрожать під водами й все, що в них животїє.
#6 Нага перед ним безодня, й не закритий Аваддон[Пекло.].
#7 Північний вітер розпускає він в порожню (воздушну), повісив землю нї на чім.
#8 Він завязав води в хмарах своїх, і хмари не розсїдаються від них.
#9 Він укрив престол свій кругом, розпростерши над ним облак свій.
#10 Він обвів круг гряничний водами аж до гряниць між сьвітлом і тьмою.
#11 Стовпи небес[Значить: або сама твердиня небесна, або гори, сягаючі в хмари.] тремтять і лякаються від погрози його.
#12 Силою своєю розбурхує він море, й розумом своїм гнуздає буту його.
#13 Дух його прикрасив небо, рука його утворила бистрого скорпіона[Блискавку.].
#14 Се ж тілько частинки дїл його, й як то ще не багато чували ми про його! А хто ж би зміг зрозуміти всю велич могучостї його?
##27
#1 І повів Йов дальш мудру мову свою й говорив:
#2 Вірно, як жив Бог, (хоч і не дав менї суду), і Вседержитель, (хоч і огірчив мою душу),
#3 Що, покіль я ще дишу, й дух його в ніздрах моїх,
#4 Не скажуть уста мої неправди, й льжи мій язик не промовить.
#5 Далеко се від мене, щоб я вас непохибними вважав; нї! поки тху мого, я праведностї моєї не зречуся.
#6 Твердо при правдї стояв я й не попущусь її; совість моя не докорить менї по весь вік мій.
#7 Ворог мій буде менї, як безбожник, а той, що встає проти мене, як беззаконник.
#8 Бо й яку може мати надїю лицемірний, коли візме, коли вирве йому Бог душу його?
#9 Чи ж вислухає Бог клик його, коли прийде на його нужда?
#10 Чи Вседержитель буде відрадою йому, чи можна буде йому призивати його кожного часу?
#11 Виявлю вам, що в руцї в Бога; не втаю, що у Вседержителя.
#12 Бачили ви й самі; на що ж вам стілько молоти?
#13 От злюцї в Бога доля, і пай, який допадаєсь од Бога гнобителям:
#14 Як прибудуть йому сини, то хиба під меч, а потомки його не наситяться хлїбом.
#15 Хто ж зістане по йому, того забере смерть у гріб, а й вдови по них голосити не будуть.
#16 Хоч він надбає купи срібла, як піску, а одежі, наче глини, наскладає,
#17 То він наскладає, а праведник буде одягатись, а сріблом невинний забагатїє.
#18 Строїть він дім собі, — то як червяк, і, як садовий сторож, робить собі будку;
#19 Лагає спати багатим, та таким не встане; отвирає очі, а він вже не той.
#20 Страх, мов потоп, прийде ва його неждано, й буря в ночі ухопить його.
#21 Вітер восточний підойме й понесе його, й летом помчить він поперед його;
#22 Напре бо на його й не пощадить, хоч як би він змагався втечи від його.
#23 Тільки руками сплеснуть про його, й засвищуть про його над місцем його.
##28
#1 Так! срібло має початкову жилу, й золото своє місце, де його плавлють.
#2 Залїзо добувають із землї, а мідь витоплюють із каміння.
#3 (Чоловік) робить кінець тьмі й пильно шукає за (таким) каменем у мороцї й найглухійшій темнотї.
#4 Пробивають закоп у місцях, де не постала нога; спускаючись, висять і сумують далеко від людей.
#5 Земля, де хлїб росте, у нутрі розрита, неначе огнем.
#6 Камінь її — то сафир із золотими крупцями.
#7 Стежки туди не знає хижа птиця, й не зазирнуло туди око яструба;
#8 Не топтали її левчуки, й не ходив по нїй шакаль.
#9 На граніт накладає він (чоловік) руку свою, з коренем перевертає гори.
#10 В скелях прорубує канали, й все дорогоцїнне вбачає око його.
#11 Зупиняє протоки бурчаків і, що заховано в тьмі, все те на сьвітло виносить.
#12 А де ж мудрість знайти? і де є місце розуму?
#13 Чоловік не знає цїни її, й не знаходиться вона на землї живих.
#14 Безодня говорить: Не в менї вона; та й море каже: Не в мене!
#15 Не продається вона за золото та й не вимінюєсь її за срібло ваговите;
#16 Не в цїнї вона з золотом Офирським, нї з дорогоцїнним ониксом, нї з сафіром.
#17 Не рівняєсь із нею золото й кришталь, та й не виміняєш її за посуди щирозолоті.
#18 А про коралї та перли й згадувати нїщо; здобути премудрість — цїннїйш над рубини.
#19 Ба й топаз Етиопський їй не рівня; щирим золотом не цїнуєсь вона.
#20 Звідки ж береся премудрість? і де є місце розуму?
#21 Від усього, що живе, скрита вона, ба не догледить її й птаство піднебесне.
#22 Правда, безодня та смерть говорять: до ушей наших доходила чутка про неї;
#23 Але тільки Бог знає тропу до неї та знає й місце її.
#24 Він бо прозирає всї концї сьвіту, й що під небом, він вбачає.
#25 Як він визначив вітрові вагу й водї давав міру,
#26 Коли вказував дощам закон, а блискавицям дорогу, —
#27 Тодї він бачив її й явив її, й приспособив її, та навчив ще й слїдити її,
#28 І сказав чоловіку: Страх Господень — се справдїшня премудрість тобі; берегтись злого — се розум.
##29
#1 І повів Йов далїй поважну мову свою й говорив:
#2 О, коли б я був такий, як у тих місяцях, що минули, як у ті днї, коли Бог ще стеріг мене;
#3 Коли його сьвітло ще блищало в мене над головою, й я при сьвітлї (ласки) його ходив посеред темряви;
#4 Як в молодощах моїх ласка Божа витала понад наметом моїм;
#5 Коли то Вседержитель був ще зо мною, а дїти мої кругом мене;
#6 Коли то дороги мої залиті були молоком, а скеля точила потоки олїї!
#7 Тодї виходив я, було до воріт міста[У давнину були ворота міст під широчезним склепіннєм, і там відбувались збори, суди й т. др.], й уставляв на майданї сїдалище себі,
#8 Хлопцї загледять мене, й ховаються, старцї встають і стоять;
#9 Значні здержуються від бесїди й кладуть палцї на уста свої.
#10 Голос старшин умовкає, а язик прилипає до піднебіння в їх.
#11 Ухо, що почує мене, вже й благословляє мене; око, що бачить мене, вже мене й величає;
#12 Бо рятував терплячого, що голосив, і сироту безпомочного.
#13 Хто погибав, того благословеннє приходило на мене, а серцю вдовицї подавав я відраду.
#14 Я одягавсь у справедливість, а суд мій окрашував мене, мов мантиєю й вінцем.
#15 Я був очима слїпому й ногами кульгавому;
#16 Я був батьком убогим і всяку справу незнану розбірав я розважливо.
#17 Злюцї торощив я челюстї і виривав із зубів у його здобичу.
#18 От і мовляв я собі: Вмру я в свойму гнїздї й днїв моїх буде много, як піску;
#19 Корінь мій відкритий буде приступови води, й роси ночувати муть на галуззю мойму.
#20 Слава моя не зостарієсь, а лук мій останесь кріпким у руцї в мене.
#21 Бувало, слухали мене, й дожидали мовчки поради моєї.
#22 Слів моїх уже й не розбірали, слова мої капали дощиком на них.
#23 Дожидали мене, й, як (земля) до опізненого дощу, отвирали роти свої.
#24 Бувало, всьміхнусь до них — а вони й не довіряють; веселого лиця мого нїколи не омрячили.
#25 Я назначав поступки їх, і засїдав на передньому місцї, та жив, нїби царь проміж своїм військом, як утїшитель плачучих.
##30
#1 Нинї ж глузують із мене менші від мене лїтами, такі, що їх батьків я б не прийняв і між пастуші собаки.
#2 Бо й сила в руках їх — до чого вона менї була? вони вже пережили пору свою.
#3 Нуждою й голодом висушені, йдуть вони в степ безводний, мрачний та опустїлий;
#4 Щиплють лободу попід корчами, — ягоди ялівцю — се хлїб їх.
#5 Із громади проганяють їх, мов на злодїїв, гукають на них,
#6 Щоб у байраках жили, по печерах та по скелях.
#7 Там вони ревуть проміж кущами, куляться під тернєм.
#8 Люде викинені, люде безіменні, викиди землї!
#9 У них то став я піснею тепер, кормом їх розмов.
#10 Мною гидують вони, тїкають далеко від мене, й не стидаються спльовувати передо мною.
#11 Тим, що він (Бог) розвязав поводи мої й побив мене, то й вони скинули з себе узди передо мною,
#12 З правого боку встає покидь ся, й валить із ніг мене, прямує пагубну дорогу свою проти мене.
#13 Зрили стежку мою, все зʼуміли зробити на мою погибель, а нема, хто б подав підмогу.
#14 Вони прийшли на мене, наче б крізь широкий перелом у мурі, з шумом ринулись на мене.
#15 Страх ударив на мене; вітром розвіялась велич моя, а щастє моє унеслось, як хмара.
#16 А нинї ниє душа моя в менї; днї смутку обгорнули мене.
#17 Ніччю вертить мене в костях моїх, і жили мої не мають спокою.
#18 Трудно, о трудно менї зняти одежу з себе, краї обгортки моєї давлять мене.
#19 Кинув мене він у грязь, я взявся попелом і пилом.
#20 Кричма до тебе кричу, а ти не чуєш, — стою, а ти дивишся (мовчки) на мене.
#21 Немилосердним зробивсь ти менї, сильною рукою ворогуєш проти мене.
#22 Ти зняв мене, пустив летїти з вітром і розбиваєш мене.
#23 О, я знаю, що ти примчиш мене ʼд смертї, до дому, де збіраються всї живучі.
#24 Та він же не простягне руки своєї на дім костей; бо чи ж будуть вони кричати, як би їх стирав?
#25 А хиба ж я не плакав над тим, хто горював; чи ж не смутилось серце моє над бідними?
#26 А тим часом, коли дожидав добра, прийшло на мене лихо; коли сподївався сьвітла, тьма мене окрила.
#27 Нутро моє кипить і не перестає; днї печальні прийшли на мене.
#28 Я почорнїлий ходжу, та не від сонця; серед громади стаю і кричу.
#29 Я братом шакалам зробивсь, струсям товаришем стався.
#30 Кожа вчорнїла моя, костї обгоріли від жару.
#31 І цитра моя голосить, і сопілка ридає.
##31
#1 З очима моїми вчинив я вмову, щоб і не думати про дївицю.
#2 Бо й яка ж доля була б менї від Бога з висоти й яке наслїддє від Вседержителя з неба?
#3 Чи ж не погибель безбожному, й не допуст лиходїєві?
#4 Та й чи ж не бачив він доріг моїх, — не лїчив всї ступнї мої?
#5 Як я ходив у марнотї й неправдї, а нога моя квапила до омани, —
#6 То нехай зважать мене на вазї правди й Бог розпізнає мою безвинність.
#7 Наколи ноги мої схибили з правої путї й серце моє ходило слїдом за очима моїми, та коли що небудь нечисте прилипло до рук моїх,
#8 Так нехай я сїю, а їсть хто иншій, і нехай пагонцї мої вирвані будуть із коріннєм.
#9 Як до чужої жони коли небудь серце моє загорілось, і я засїдавсь зрадливо під дверима в ближнього мого,
#10 Так нехай жінка моя жорнить на другого, й нехай другі збиткуються над нею.
#11 Се ж бо й гріх і проступок, що під суд підпадає;
#12 Се той огонь, що жере аж до загуби, й він усе майно моє викоренив би до щаду.
#13 Як би я нехтував право раба чи рабинї моєї, коли б вони правувались зо мною,
#14 То що б я робив, коли б Бог встав і поглянув на мене, й що б я міг відказати йому?
#15 Хиба ж бо не той, що мене збудував в утробі, збудував і його, й однако дав нам образ у матернім лонї?
#16 Хиба ж я відказував злиденним у їх просьбі, або томив очі вдові (дожидаючій помочи)?
#17 Чи сам же я зʼїдав мій шматок хлїба, а не їв з його й сиротина?
#18 Та ж він ріс у мене, як у батька, і ще з малку малого мого піклувавсь я вдовою.
#19 Як я побачу було кого погибаючого, або без одежі злидаря, що не мав чим прикритись, —
#20 Чи ж не благословляли мене стегна його (за одежу), чи ж не обогрівала його вовна з отари моєї?
#21 Як на безбатьченка зняв я руку, хоч я знав, що мати му оборону в воротях (на судї),
#22 То нехай рамено моє відпаде од плеча, а рука моя відломиться від ліктя,
#23 Бо страшна менї була б кара від Бога: я б перед величчю його не устоявся.
#24 Не вже ж покладав я в золотї опору мою, або промовляв до скарбу: ти надїя моя?
#25 Чи ж я тїшився моїм статком великим, та що рука моя придбала багато?
#26 Дивлячись на сонце, як воно сяє, як той місяць велично пливе,
#27 Чи дав я увестись серцю мойму тайкома, та й чи ж цїлували уста мої (на їх шану) руку мою?
#28 Та ж се був би проступок, підпадаючий під суд, бо тодї відрікся б я Бога Всевишнього.
#29 Чи радїв я з погибелї ворога мого, або веселився, коли постигло його нещастє?
#30 Нї! я нїколи не дав устам моїм волї, грішити, проклинаючи душу його.
#31 Чи не говорила ж челядь шатра мого: хто ж не наситився б мясом його?
#32 Приходень нїколи не ночував на улицї; двері мої отвирав я всякому, хто мимо проходив.
#33 Коли б я робом людським таїв проступки мої, й скривав у грудях хиби мої,
#34 То менї страшно було б перед громадою, й погорда краян лякала б мене, й я мовчав би та й не виходив за двері.
#35 О, коли б то хтось переслухав мене! Се моє бажаннє, щоб Вседержитель дав відповідь менї, а оборонник мій все те списав!
#36 Я носив би той запис на плечах моїх, і вкладав собі, як вінець;
#37 Я б виявив йому кожний ступінь мій, а наближався б до його[До того, хто б списав всї поступки мої.], мов до князя.
#38 Коли поле моє проти мене кричало, і загони його на мене нарікали;
#39 Коли їв я вроджай його та й не віддячив за його, й томив життє робітників,
#40 То нехай замість пшеницї росте в мене осетий, а замість ячменю — кукіль! І скінчились слова Йовові.
##32
#1 Як же ті трі мужі вже не відказували Йовові, тим що він себе мав за праведного,
#2 Тодї запалав гнївом Еліуй Барахиїленко, з Бузу, з роду Рамового; а запалав гнїв його на Йова за те, що виправдував себе більш, анїж Бога;
#3 А на трьох другів його досадував за те, що не знайшли влучної відповідї, а тільки винуватили Йова.
#4 Еліуй же ждав, покіль Йов говорив, бо ті були старші його віком.
#5 Як же побачив Еліуй, що уста тих трьох мужів не вміли більш відказувати, то й запалав гнївом.
#6 От і озвавсь Еліуй Барахиїленко з Бузу так: Я молодий, а ви вже старцї: я боявсь висказувати мою думку.
#7 Я собі думав: Нехай говорять днї, і многі лїта навчають мудростї.
#8 Але дух у чоловіцї та вдохновеннє від Вседержителя дають йому розум.
#9 Не самі ж тільки многолїтні розумні, та й не самі старцї знають правду.
#10 От чому я говорю. Тим то вислухайте мене, виповім і я те, що знаю.
#11 Ось, я вижидав, що ви казати мете, — вслуховавсь у ваші розсуджування, докіль ви придумували, що б сказати.
#12 Пильно дивився на вас, та ось нї один із вас не спромігся доказати провину Йову, ба вже й перестали відповідати на слова його.
#13 Не говоріте: ми знайшли мудрість у йому, й хиба Бог опрокине його, а не чоловік.
#14 От же, коли б він обертав слова свої до мене, я б не по вашому вмів на його річ відказати.
#15 Полякались, мовчять, перестали говорити.
#16 А коли я жду, а вони не говорять, зʼупинились і вже не відказують,
#17 То я відкажу й виявлю мою думку.
#18 Повен я слова, й дух мій в менї розпирає мене.
#19 Справдї, нутро моє, як молоде вино в зачиненій посудинї: воно готове розпукнутись, неначе міх новий.
#20 Виговорюсь; стане менї легче; відчиню уста мої й відкажу.
#21 Не дивити мусь на лице чоловіка й нїякому чоловікові лестити не буду,
#22 Лестити бо я не вмію, нехай би й зараз убив мене Творець мій!
##33
#1 Ітак, слухай, Йове, мови моєї і вважай на кожне слово моє!
#2 Ось, я одверзаю уста мої, язик мій промовляє з гортанї моєї.
#3 Слова мої з щирого серця, а уста мої возглаголють чисті думки.
#4 Дух Божий создав мене, й Вседержитель надихав життєм.
#5 Коли маєш снагу, — відказуй менї й стань проти мене.
#6 Ось я, по твому бажанню, стаю замість Бога. Та й я утворений з глини;
#7 Тим ти не маєш чого зворушуватись через мене, та й рука моя не буде важка про тебе.
#8 Ти говорив в уші мої, й я чув голос слів:
#9 Чист я, не маю гріха, провини в мене немає, анї неправди.
#10 Він же найшов вину на мене й має мене за ворога свого;
#11 Ноги мої в кайдани закував і всї стежки мої назирає.
#12 От і неправ єси в тому, відказую я тобі, бо Бог висше людини.
#13 Що тобі спорити з ним? та ж він не здає справи з нїякого дїла свого.
#14 Бог скаже раз, а коли на те не вважають, ще й другий раз.
#15 У снї, в нічному видиві, коли сон находить на людей, коли дрімаємо на ложі,
#16 Тодї він відтулює в чоловіка ухо й втискає йому свою науку,
#17 Щоб впинити чоловіка від якого наміру й від гординї заховати;
#18 Щоб одвести душу його від пропастї, й життє його від убиття мечем.
#19 Або наводиться він на розум хоробою на постелї своїй та тяжким болем у всїх костях своїх,
#20 Так, що він одвертається від хлїба й душа його від улюбленої страви.
#21 Тїло спадає на нім, так що його не видко, самі костї виставляються, що їх перш не було видно.
#22 А душа його наближуєсь ід могилї, а життє його ʼд смертї.
#23 Добре, коли в кого є ангел-хранитель, один із тисячей, що вказують праву дорогу чоловікові, —
#24 То Бог змилується над ним і скаже: Спаси його од могили; я знайшов, за що маю бути милосерним йому.
#25 Тодї зробиться тїло його сьвіжійше, анїж у дитини, й вернеться він до молодощів.
#26 Буде молитись він до Бога, й покаже йому ласку; засьвітить ясним лицем над ним, і верне йому його праведність.
#27 І подивиться він на людей і скаже: грішив я й кривив правдою, та не відплачено менї.
#28 Душу мою слобонив від загибелї й бачить вона сьвітло.
#29 Двійчі й трійчі таке чинить Бог із чоловіком,
#30 Щоб його життє спасти від ями й сьвітлом живих осияти.
#31 Уважай же, Йове, слухай мене, мовчи й дай менї говорити.
#32 А коли маєш що сказати, промов; я рад би, щоб ти оправдився;
#33 А коли нї, так слухай мене, мовчи, а я навчу тебе мудростї.
##34
#1 І говорив Еліуй дальше й казав:
#2 Слухайте, мудрі, моєї річі, нахилїть до мене ухо, ви розумні!
#3 Ухо бо слова розбірає, як піднебіннє розізнає смак у їдї.
#4 Зложім суд між собою й визнаймо, що добре.
#5 Ось, Йов сказав: Я прав, та Бог відмовив менї суду.
#6 Чи ж менї лгати на правду мою? Моя невилїчима рана — незаслужена.
#7 Хиба є де такий чоловік, як Йов, що глумує, мов би пив воду,
#8 Товаришує беззаконним і ходить з людьми безбожними?
#9 Він бо сказав: Нема з того хісна чоловікові, як угоджає Богу.
#10 Слухайте ж, мужі мудрі, мене! Не може бути в Бога неправди, у Вседержителя — несправедливого суду,
#11 Він бо дає чоловіку, що заробив дїлами, й після поступків мужа відплачує йому.
#12 Праведне слово, Бог кривди не чинить, і Вседержитель не вивертає суду.
#13 Хто окрім його дбає про землю? Хто дає лад у вселеннїй?
#14 Оберни він серце своє до себе самого, й візьми дух її й диханнє її до себе, —
#15 Все живе зараз би зникло, прахом би люде взялися.
#16 От же, коли маєш розум, то слухай й вважай на слова мої.
#17 Хто ненавидїв би правду, то як би він сьвітом правив? І можеш же ти найправеднїйшого обвиняти?
#18 Хиба можна сказати цареві: ти — безбожник, а князям: ви — беззаконники?
#19 Та він не зважає на особи князїв і не волїє він багатого нїж убогого, бо всї вони — дїло рук його.
#20 Нагло вмірають вони; серед ночі зворушиться нарід, і вони зникають; і сильних проганяють не силою.
#21 Очі бо його над дорогами чоловіка, й бачить він кожний ступінь його.
#22 Нема темряви, нї глухої тїнї, де б могли заховатись беззаконнующі.
#23 Опісля він уже не домагаєсь від чоловіка, щоб ставав на суд з Богом.
#24 Він стирає можних без допиту й ставить других намість їх,
#25 Бо він виявляє дїла їх, і скидає їх одної ночі, й вони щезають,
#26 Як беззаконних, карає він їх перед очима в других.
#27 За те, що відхилились від його і всїх доріг його не хотїли розуміти,
#28 Так що дійшов до його клик злиденних, і він почув стогни придавлених.
#29 Як упокій він дарує, — хто тодї потрівожить? як він своє лице заховає, хто на його спогляне? — все одно, чи народ, чи один чоловік,
#30 Щоб лицемір не царював, блазнячи народ.
#31 От як треба до Бога говорити: Я потерпів кару, — більш не буду грішити;
#32 А чого я не розумію, — ти навчи мене, і скоро вчинив беззаконність, вже більше не буду.
#33 Чи то ж по твойму судові має він одплачувати? І як ти відкидаєш, то й ти маєш вибірати, а не я; говори ж, що знаєш.
#34 Люде розумні скажуть менї, а так само й кожний чоловік мудрий, що мене чує:
#35 Йов говорив нерозумно, й у словах його нема глузду.
#36 Я б хотїв, щоб Йова докладно питано, після відповідей його, які лицюють хиба людям безбожним.
#37 Інакше він до гріха свого придасть іще й відступ (од Бога), та буде ще перед нами й в долонї плескати, й наговорить іще більше проти Бога.
##35
#1 І вів Еліуй далїй свою річ і говорив:
#2 Не вже ж видиться тобі се справедливим, що ти сказав: Я праведнїйший, анїж сам Бог?
#3 Ти бо сказав: що за користь менї, й що прибуло б менї з того навперід, як і послї того, як би я согрішив?
#4 Я відкажу й самому тобі й твоїм друзям з тобою:
#5 Глянь лиш на небо й побач; глянь на хмарі, що над тобою.
#6 Як ти грішиш, що за шкоду йому причиняєш? і хоч би ти проступки твої незнати як збільшив, то що вдїєш ти йому?
#7 Коли ти праведен, що ж даєш йому? або що він з руки в тебе візьме?
#8 Безбожність твоя причинить шкоди тільки чоловікові, та й праведність твоя буде хосенна синові чоловічому.
#9 Під силою угнїтаючих стогнуть угнетені й нарікають під рокою можних;
#10 Та нїхто не говорить: Де Бог, мій сотворитель, що його й в ночі осьпівують?
#11 Що більш, як зьвіррє земне, нас навчає, і більш, як птаство піднебесне, врозумляє?
#12 Хоч і кричать, не відказує, задля гординї злих людей.
#13 Але се неправда, будьто Бог не чує й Вседержитель не вглядає в те.
#14 Хоч ти й сказав, що не бачиш його, та суд уже готовий у його, — жди його.
#15 Але тепер, тим що гнїв Божий не навідав його, й він іще не спізнав його по всїй лютостї його,
#16 Відчинив Йов легкодушно уста свої й розкидає нерозважно словами.
##36
#1 І провадив Еліуй річ дальше й говорив:
#2 Зажди ще трохи; я покажу тобі, що маю ще дещо про Бога сказати.
#3 Почну розслїди мої здалека й стану в оборонї справедливостї Творця мого.
#4 Льжи бо певно нема в слові мойму; явлюсь тобі в повнотї знання мого.
#5 Знай, Бог могучий, однакже не гордить сильним, що кріпкий серцем.
#6 Але він і не піддержує безбожників і дає придавленим, що їм належить.
#7 Не одвертає очей він од людей правих, і на все саджає їх поруч із царями на престолї й приводить до поваги.
#8 Як же инші в кайданах і звязані повороззєм нужди —
#9 Він їх дїла їм покаже й гріхи їх превеликі;
#10 Та відтулює їм ухо, щоб розуміли, й велить завернутись од їх ледачих учинків.
#11 І, як послухають та стануть йому служити, то й провожати муть днї свої в щастї, і лїта свої в радощах;
#12 Як же не послухають, — згинуть од (Божого) стрілу й визівнуть духа в слїпотї своїй.
#13 Лукаві же — вони зрушують серцем своїм гнїв (Божий); вони й не кличуть до його, коли закує їх в кайдани;
#14 Тим і мруть вони в молодощах, а життє їх із блудниками.
#15 Бідного ж він рятує з біди його, і в тїснотї відтулює ухо його[Щоб почув ласкаві слова Божі.].
#16 Викликав би й тебе він з тїсноти на місце просторе, де нема притиску, й на столї твойму страва повна була б товщі.
#17 Да в тебе повно розсудів безбожних, а суд і присуд — укупі.
#18 О, нехай не вдарить тебе гнїв Божий карою! І найбільший викуп не спас би тебе.
#19 Чи ж дасть бо він яку цїну твому багацтву? Нї, — анї золотові, анї нїякому скарбові.
#20 О, не бажай тієї ночі, коли й народи з своїх місць зникають!
#21 Остерегайсь, не нахиляйсь до безбожностї, яку ти волїєш, нїж тихо страдати.
#22 Глянь, Бог у силї величен, і де такий, як він, законодавець?
#23 Хто йому вкаже дорогу його; хто скаже: Ти чиниш несправедливість?
#24 Памятай на те, щоб його дїла хвалити, що їх люде видять.
#25 Всї бо люде можуть їх бачити; чоловік може їх і надалеки постерігати.
#26 Ось, Бог великий й годї нам його поняти; лїт його нам не злїчити.
#27 Краплями збірає він води, а вони силою виливаються дощем;
#28 Ринуть вони із хмар, і густо лиються на людей.
#29 А хто може зміркувати, як за далеко облаки сягають, або тріск у шатрі його?
#30 А ось, він обливає його сьвітлом своїм і покриває дно моря.
#31 Звідси судить він народи, звідси дає багату поживу.
#32 В жменях держить блискавицю й приказує їй, кого вдарити.
#33 Грім дає знати про неї, та й скот відчуває, що дїєсь.
##37
#1 А від сього[Від сього, що маю тепер говорити.] тремтить серце в менї й зрушилось із місця свого.
#2 Слухайте, слухайте грому; се голос, що виходить із уст його.
#3 По під усїм небом реве він, блиск його — на всю землю.
#4 Ззаду його гуде голос; грімить він голосом величі своєї й не зʼупиняє його, коли голос його почуто.
#5 Гласом своїм грімить Бог предивно, творить дїла великі, нам недослїдимі.
#6 Він каже снїгові: Окрий землю! Ливень і дощ в його волї.
#7 Людям печатає руки[Бо не можуть через зливу робити.], щоб усї взнали дїло його.
#8 Зьвір утїкає в свій сховок і держиться в своїх леговищах.
#9 Буря приходить з полудня, з півночі ж — студень.
#10 Від подиху Божого стає лід, і поверхність води стинається.
#11 Вогкостю наповняє він хмяри, а облаки сиплють сьвітло його,
#12 І пускаються вони в напрямі намірів його, щоб виконати те, що він приказує їм, на поверхнї заселеної землї,
#13 Він велить їм ійти або на скараннє, або на благословеннє, або на помилуваннє.
#14 Слухай же сього, Иове; стій і роздумуй чудні дїла Божі.
#15 Знаєш же, як він послугуєсь ними, та як із хмари сьвітло викликає?
#16 Розумієш же рівновагу хмар, се чудне дїло (Бога) найзвершеннїйшого в знаннї?
#17 Як нагрівається одїж твоя, коли він спокійно дихне від полудня?
#18 Або може то ти напинав з ним небеса, тверді, як дзеркало лите?
#19 Навчи нас, що сказати йому? Ми бо в тій темряві нїчого поняти не можем.
#20 Чи буде йому звіщено, що я говорю? Хиба ж сказав хто, що сказане доходить до його?
#21 Тепер не видко ясного сьвітла зпоза хмар, але повіє вітер, і проясниться.
#22 Сьвітла погода приходить із півночі, а кругом Бога страшна величність.
#23 Вседержитель! Ми розумом дослїдити не можем його. Він великий силою, судом і повнотою правосуду. Він же нїкого й не пригнїтає.
#24 То нехай впокоряються перед ним люде, й нехай дрожать перед ним усї, що в серцї мають себе за мудрих!
##38
#1 Озвався Господь до Йова з бурі й промовив:
#2 Хто сей, що затемнює задуми мої нерозумними словами?
#3 Зараз підпережи чересла твої[Приготовся.], як мужеві годиться: Я питати буду, ти ж відказуй менї:
#4 Де тодї був ти, коли я закладав основи землї? Скажи, коли знаєш!
#5 Хто визначив міру її, чи знаєш? або хто протягав шнур по нїй?
#6 На чім оперто підвалини її, або хто заложив угловий камінь її,
#7 Як тим часом всї ранні зорі веселилися, і всї сини Божі викликували з радощів?
#8 Хто запер, мов би ворітьми море, як воно ринуло, та, неначе з матернього лона, вийшло,
#9 Як я зробив йому хмари одежою, а мряку пеленами його,
#10 Та вказав йому гряницї, поставив засови й ворота,
#11 І сказав: ось покіль доходити будеш, а далїй не перейдеш, і тут межа надутим филям твоїм?
#12 Чи давав єси коли на віку твойму наказ ранкові, або вказав зорі місце, (де зачервонїти)
#13 Та щоб обхопила краї землї, а земля стрясла з себе безбожників;
#14 Щоб земля перемінила вид свій, мов глина під печаткою, та стала, мов барвиста одежа,
#15 А безбожникам щоб одняте було сьвітло, і сьмілива рука їх зломилась.
#16 Чи то ти сходив у глибину морську та провірював безодню?
#17 Чи ворота смертні тобі відчинялись, чи бачив ти двері темряви страшної?
#18 Чи обняв ти оком сьвіт увесь широкий? Говори, коли все знаєш?
#19 Куди дорога до пробутку сьвітла, й де місце темряви?
#20 А вже ж ти доходив до гряниць її й знаєш стежки до дому її.
#21 Певно знаєш, бо ти був тодї вже народжений, й днїв життя твого дуже багато!
#22 А може доходив до складів снїгу, й бачив грядові комори,
#23 Що я їх переховую на час смутку, на день побою та війни (проти ледачих)?
#24 Якою дорогою розливаєсь сьвітло й шириться східний вітер по землї?
#25 Хто дощу канали риє, й хто блискавицям путь указує та грому,
#26 Щоб ійшов дощ на землю безлюдну, на пустиню, де нема й чоловіка,
#27 Щоб насичував пустиню й степ, і розбуджував до росту зароди травні?
#28 Чи в доща є батько? Хто роджає краплї роси?
#29 Із чиєго лоня виходить лід і иней в воздусї — хто його родить?
#30 Води, мов камінь тверднуть, і поверхня безоднї замерзає.
#31 Чи звязав би ти узол у Плеяди, чи розвязав би Орійона[Так зовуть ся деякі звізди.]?
#32 Чи повиводив би ти громаду зірниць у свій час, Ас-зірницю із дїтьми її?
#33 Чи небесне знаєш право, чи можеш порядок його завести на землї?
#34 Чи можеш підняти голос твій до хмар, щоб рясний дощ спустився на тебе?
#35 Чи можеш ти розсилати блискавицї, та й чи прийдуть вони ʼд тобі й скажуть: Ось ми!
#36 Хто вложив мудрість у серце, й хто дав мисль розумові?
#37 Хто може перелїчити хмари своєю мудрістю й здержати сей посуд піднебесний,
#38 Коли пил обертаєсь в болото, й в грудки злипаєсь?
#39 Не вже ж то ти ловиш левицї здобич і левчуків годуєш,
#40 Як вони лежать в берлозї, або тихо в гущавинї засїдаються?
#41 А воронові хто готує харч його, коли дїти його пищать до Бога, блукаючи без поживи?
##39
#1 Знаєш ти годину, коли козам на скелях котитись, і чи постеріг коли, як сугачки (ланї) роджають?
#2 Чи ти лїчиш місяцї, що ходять вони вагітними? чи знаєш час породу їх?
#3 Вони корчаться, роджаючи дїти свої, викидаючи плод свій;
#4 Дїти їх приходять борзо до сили, ростуть у полі, відходять і не вертають до них.
#5 Хто пустив дикого осла на волю й хто розвязав пута йому?
#6 Се ж я назначив степ на пробуток і солонцї на прожиток йому.
#7 Сьміх — йому товпи міські, й не чує крику погонича,
#8 По горах шукає собі паші і вганяє за всякою зеленню.
#9 А однорог, чи схоче він служити тобі, та й чи ж заночує він при яслах у тебе?
#10 Чи міг би ти однорога привязати шнуром до борони, й чи буде він ріллю поза тобою волочити?
#11 Чи ти спустишся на його, тим що в його велика сила, й полишиш на його роботу твою?
#12 Чи можеш сподїватись, що він посїв тобі верне, й звезе на тік у тебе?
#13 Чи то ти дав красні пера павові, й піррє та пух струсеві?
#14 Він покидає яйця свої на землї й вигріває їх у пісцї,
#15 Та й забуває, що нога може роздавити їх або дикий зьвір розтоптати;
#16 До дїтей своїх він жорстокий, мов би се не його дїти, й байдуже йому, що труд його[Як пригрібав яйця піском.] буде даремний;
#17 Бо Бог не дав йому розуму й не вдїлив глузду;
#18 (Тільки втїкаючи) коли підніме крила, — сьміх йому кінь і їздець його.
#19 Хиба то ти дав коневі силу й прикрасив шию його гривою?
#20 Чи можеш його спудити, неначе сарану? Хропіт ноздер його будить страх;
#21 Риє він копитом землю й радїє своєю силою; виступає зустріч зброї;
#22 З небезпеки він (в бою) сьміється, не подасться й перед мечем, на бік не одвернесь.
#23 Сагайдак над ним гуркоче, спис блищить і дарда;
#24 Палає, яриться, наче їсть землю й не встоїть при голосї труби;
#25 Голос труби він ржаннєм витає: гу! гу! надалеки чує битву, грімкий голос отамання й галас.
#26 Чи се твоєю мудростю яструб лїтає й на полуднє крила направляє?
#27 Чи се ти звелїв орлові високо лїтати й гнїздо собі на висотї звивати?
#28 Він живе на скелї й ночує на верхах зубчастих, на місцях неприступних;
#29 Звідти висмотрює він собі їжу; очи його видять далеко;
#30 Орлята його пють кров, і де труп, там і він.
#31 І говорив Господь дальше й сказав до Йова:
#32 Чи буде той, хто перечиться з Вседержителем, ще вчити? Хто дорікає Богові, нехай же й відповідає йому!
#33 І відказав Йов Господеві й промовив:
#34 Ось я нужденний; що можу я відказати тобі? Я кладу руку мою на уста собі.
#35 Раз я говорив — та тепер говорити не стану; — навіть два рази, та більш не буду.
##40
#1 І відказав Господь Йовові з бурі й промовив:
#2 Підпережи чересла твої, як мужові годиться: я питати мусь у тебе, а ти говори менї.
#3 Ти хочеш опрокинути присуд мій, хочеш винуватити мене, щоб себе якось оправдити?
#4 Чи така ж рука у тебе, як рука у Бога! Чи зʼумієш загріміти таким голосом, як він?
#5 А нуж, одягнись у величчє й славу, украси себе сяєвом і пишнотою;
#6 Вилий строгість гнїву твого, позирни на гордих і смири їх:
#7 Поглянь на всїх зарозумілих і принизи їх, та зітри безбожних таки на місцях їх;
#8 Закопай всїх їх у землю й лиця їх покрий тьмою.
#9 Тодї й я признаю, що правиця твоя може рятувати тебе.
#10 Ось бегемот[Значить: скотина, а тут означає, мабуть, слоня.]: Я создав його так само, як і тебе; він їсть траву, як віл;
#11 Його сила в бедрах його, а крепкість його в мяснях черева його;
#12 Махає він хвостом, неначе кедром, а бедра в його — з жил, мов сїтка, помотаних;
#13 Ноги в його, як мідяні труби; костї — мов залїзні прути;
#14 Се — верх доріг (дїл) Божих; тільки Творець може наблизити до його меча свого;
#15 Гори дають йому поживу, там граються всї зьвірята польові;
#16 Він під гілястими деревами лягає, в сховищах рогізних і в болотах;
#17 Листаті дерева окривають його своєю тїнню, ивина надводня обіймає його;
#18 Ось він пє з ріки й не страхаєсь; байдуже йому, нехай би й Йордань полилась у рот йому.
#19 Чи ж візьме хто його в очах його (приступом), й чи проколе йому носа шилом.
#20 Чи можеш ти вудкою витягнути (з води) левіятана[Велитня морського, кита.] й верівкою вхопити за язик його?
#21 Чи вправиш ти в ніздрі йому каблучку? Чи проколеш іглою челюсть йому?
#22 Чи благати ме тебе він і говорити лагідно з тобою?
#23 Чи ввійде він в умову з тобою, й ти візьмеш його собі на завсїди за слугу?
#24 Чи, мов пташкою, будеш ним забавлятись, і звяжеш його про дївчаток твоїх?
#25 Чи товариші влову будуть продавати його, чи з купцями Хананейським будуть паюватись?
#26 Чи зможеш ти проколоти списом його шкіру, або голову його рибячою острогою?
#27 Наложи на його руку й запамятай собі тую боротьбу, — більш того не зробиш!
##41
#1 Марна се була б надїя, (його спіймати); тільки спогляне на тебе, так і помертвієш.
#2 Нема такого відважного, хто б посьмів непокоїти його, (хиба тільки я, бо) хто може остоятись перед лицем моїм?
#3 Хто менї що дав уперед, щоб я мав віддавати йому? все що є скрізь під небом, все воно моє!
#4 Не замовчу й про члени його, про силу й красну будову його!
#5 Хто зможе зняти верхню одежу з його, або хто наближиться до подвійних челюстий його?
#6 Хто ворота в його в пелцї відчинив би? Круг зубів його — страх-трепет, кругом зубів його страх!
#7 Крепкі щити (тїло) його — се красота: вони сковані до купи лускою, неначе печаткою твердою;
#8 Одна до одної прилягає так тїсно, що не пройде й воздух проміж них;
#9 Одна на другій лежить щільно, щеплені й не розлїплюються.
#10 Чхне він — аж заблисне, а очі в його, мов війки в ранньої зорі;
#11 З пельки в його виходять, неначе поломє, вискакують огняні искри.
#12 З ніздер дим димить, як із кипячого горшка або казана.
#13 Подихом він роздуває (мов) у кузнї вуголь, а з пащі в його виходить поломє.
#14 Сила ж в його в шиї, а вперід його страх.
#15 Все мясне в його тїлї, мов злите з собою твердо, (від нїчого) не дрогне.
#16 Серце в його тверде, наче камінь, збите в купу, мов спід у жорнах.
#17 Як метнеться він, невміраки в страсї, зомлївають із переляку.
#18 Меч, що вдарить його, одскочить, не вдїє нїчо нї спис, нї стріли нї панцир.
#19 Залїзо йому — солома, мідь — трюхле дерево.
#20 Дочка (стріла) лука не оберне його до втечі, а каміннє з пращі — се йому полова.
#21 Друк — у його бадиллє, а як свисне дарда, він осьміхнеться.
#22 Каменюки під ним гострі, а він лежить на зубъї в грязї.
#23 Глибиня кипить під ним, мов у казанї, а вода морська — неначе кипуче мастило.
#24 За собою стежку сьвітлу (в водї) зоставляє; глибінь (від піни), як би посивіла.
#25 Рівнї він на землї не має; він сотворений, щоби не боятись.
#26 Згорда вниз на все високе він позирає; усїм гордим він гордує й над ним царює.
##42
#1 І озвався Йов і сказав:
#2 Знаю, що ти все можеш, і що наміри твої годї зʼупинити.
#3 Та й кому б то затемнити твій провид, коли самий нїчого не розуміє? Так, — я говорив об тім, чого не розумів, про речі чудні, менї незнані.
#4 Слухай же й я буду говорити, а про що буду питати в тебе, навчи мене.
#5 Я чув ухом казане про тебе, а тепер мої очі бачать тебе;
#6 Тим то я зрекаюсь слова мого та каюсь в поросі й попелї.
#7 Перемовившись із Йовом сими словами, сказав Господь до Елифаза з Теману: Запалав я гнївом проти тебе й проти друзїв твоїх, бо не говорили ви про мене по правдї, так як слуга мій Йов.
#8 Оце ж возьміть із собою семеро назимків та семеро баранів та йдїте до раба мого Йова, й принесїте за себе жертву; й нехай слуга мій Йов помолиться за вас, бо тільки його лице я прийму, щоб не відкинути вас за те, що ви не так праведно говорили про мене, як раб мій Йов.
#9 І пійшли Елифаз Теманський, Билдад Савхеаський і Софар Наамський, і вчинили, що заповідав їм Господь, і приняв Господь ласкаво лице Йовове.
#10 І вернув Господь Йовові втрату, як він помолився за свої друзі, й дав Господь Йовові удвоє тілько, як мав уперед.
#11 Тодї поприходили до його всї брати його й усї сестри його й всї давні знаємі його, й їли хлїб із ним у його в домівцї; виявлювали йому свої жалощі й розважали його про все нещастє, яке допустив був на його Господь. І подарував йому кожен зміж їх кеситу й золоту каблучку.
#12 І благословив Бог дальше життє Йовове більш нїж давнїйше; і було в його чотирнайцять тисячей овець, шість тисячей верблюдів, тисяча ярем волів і тисяча ослиць.
#13 І родилось йому сїм синів і трі дочки.
#14 Одну назвав він Емима (сьвітла), другу Кассія (пахуща), третю Керен-гаппух (краска).
#15 І не було по всїй країнї таких уродливих женщин, як Йовові дочки. І дав їм панотець їх наслїддє проміж їх братами.
#16 І жив Йов ще сто й сорок років, і бачив чотирі роди своїх дїтей й дїти дїтей своїх.
#17 І вмер Йов старим, нажившись на сьвітї.